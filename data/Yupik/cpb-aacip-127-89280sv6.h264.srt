1
00:00:00,000 --> 00:00:04,360
...mat’ukun wangkuta yuilqurmiutarnun...

2
00:00:05,820 --> 00:00:16,460
Mat’ukun wangkuta yuilqurmiutarmun, kuigmiutarmun-llu, neqnek-llu unangengnaqtullruukut.

3
00:00:16,645 --> 00:00:23,620
Unangaqluta quyurtengnaqaqamta pingnaqaqamta unangaqluta.

4
00:00:23,620 --> 00:00:29,490
Pingnaqenrilnguq-llu caunani, arrsauluni, neqkaunani-llu.

5
00:00:29,490 --> 00:00:37,390
Tua-i-gguq tauna camek quyurcingnaqenrilnguq tua-i tuaten pilaraat.

6
00:00:37,395 --> 00:00:41,650
Tau͡gaam-gguq pingnaqellria unangaqluni.

7
00:00:41,650 --> 00:00:44,060
Nallemteńi tamaani

8
00:00:44,260 --> 00:00:56,640
Aipainret, cali-llu calriit, tuai-w’ arrsaulrianek ap’laqput, cali-llu elliraat

9
00:00:56,645 --> 00:01:04,455
Pitangqellruuq tamatum nalliini akimek aulukutailnguut

10
00:01:05,205 --> 00:01:10,335
Welfare-anek pitaitellruami tamatum nalliini.

11
00:01:10,475 --> 00:01:19,025
Tau͡gaam yuut ellmeggnek ukut piyugngalriit, yuilqumek unangyugngalriit

12
00:01:19,025 --> 00:01:24,760
Pingnaqellriit unangqayuluteng neqkanek quyurcilartut.

13
00:01:24,760 --> 00:01:33,750
Tua-i-gguq tamaa-i tamakunun aulukestekaulria Agayutem cikiumaluku tuaten unangliqevkarluku

14
00:01:33,750 --> 00:01:37,320
Tamakunun cikiutekangevkarluku.

15
00:01:37,410 --> 00:01:43,890
Tua-i nutaan piuralaraakut waten imkut angayuqamta:

16
00:01:44,005 --> 00:01:50,425
"Now, when you go, when you are able to provide for yourself

17
00:01:51,640 --> 00:02:00,830
"Yugnek tuaten elpet pikangqerquvet ikayuutekangluteng unangekuvet

18
00:02:01,750 --> 00:02:09,420
"Neqkailnguq neqkaanek pingnaqluku pikangqerrutacirpetun

19
00:02:09,950 --> 00:02:16,770
"Aipainret, arrsaulriit, elliraat arcaqerluki.

20
00:02:17,125 --> 00:02:21,035
"Neqkarrlainaq-llu kiingan pivkenaku.

21
00:02:22,115 --> 00:02:33,550
"Aturarkaanek-llu pikangqerquvet, cipnengqerquvet atu’urkaanek ikayurluku pikangqerquvet.

22
00:02:33,550 --> 00:02:43,550
"Tua-i tamaa-i elpet taumun ikayuutekarpenek tuaten pingqerquvet pinarqaaten."

23
00:02:43,555 --> 00:02:53,845
Tua-i cali waten taukut cali pilaraitkut

24
00:02:53,845 --> 00:02:56,655
Tamanarrlainaq pivkenaku

25
00:02:56,655 --> 00:03:08,725
Iliini unuakumi wiinga imum aanama tamaani ayagyuarlua pilaqiinga maktaqama

26
00:03:09,925 --> 00:03:18,125
"Kitaki qakemkut yuut paqeski.

27
00:03:19,530 --> 00:03:26,720
"Mer’iciiqut, muraiciiqut, camek piiciiqut.

28
00:03:26,720 --> 00:03:32,750
"Ullagluki paqeski tamakut imkut, arnat-llu pistailnguut."

29
00:03:32,890 --> 00:03:39,260
Tua-i tuaten pisquciatun

30
00:03:39,260 --> 00:03:46,180
Nallunrit’laamki tamakut arnat pistailnguut-llu tuaten pinarquciat

31
00:03:46,185 --> 00:03:50,255
Ellmeggnek muragtesciigalnguut, equgtarciigalnguut

32
00:03:50,365 --> 00:04:00,895
Ullagluki nutaan wiinga tememkun tua-i tamaa-i ikayuutekat cali neqngunrilengraan, tamaa-i muraitellra

33
00:04:00,895 --> 00:04:04,705
Muriit-llu neqkaunitullruiceteng tamaani.

34
00:04:04,705 --> 00:04:13,985
Murak-gguq neqkatun ayuquq. Tua-i-gguq neqkamek kenirciigaciiquq murailkuni.

35
00:04:14,220 --> 00:04:21,310
Tua-i-am tamaa-i share-allerkaqa wii tua-i waken anglicartemnek tuaten pisqellua

36
00:04:21,310 --> 00:04:28,620
"Kitaki qakemkut paqeski, camek enuqlitellratnek ikayurniaten.

37
00:04:29,770 --> 00:04:34,920
"Cali tua-i neqkangqerquvet nallunrilkengangqerquvet

38
00:04:34,920 --> 00:04:40,140
"Kitaki neqkamek cali pingnaqkiu yuk tauna.

39
00:04:40,145 --> 00:04:48,075
"Tua-i elliin atam quyatii taum yuum elpenun angqapigtuq."

40
00:04:48,075 --> 00:04:57,105
Atam-gguq quyatii aulukestemta Ellam Yuan cimirniaraa tauna amllenranek.

41
00:04:57,225 --> 00:05:03,115
Una tua-i sharing-aaq waten pitaqerluku

42
00:05:03,115 --> 00:05:13,155
Atunem ikayuutellerkaq, cikirtuutellerkaq enuqlitellra tua-i pitaciatun tangerrluku.

43
00:05:14,450 --> 00:05:18,540
Waten una pitaqerluku una piaqa waten.

44
00:05:19,670 --> 00:05:23,330
Okay. I just wanted to...

45
00:05:26,735 --> 00:05:32,410
Tua-i-w’ ikayuqengyaraq man’a avaken ayagluni piulria.

46
00:05:32,410 --> 00:05:39,070
Avani-llu au͡gkut ikayuq’ngelriit akimek tegucuyuitellruut.

47
00:05:39,075 --> 00:05:43,185
Akingyuunateng ikayuq’ngellruut au͡gkut ciuqliit.

48
00:05:44,625 --> 00:05:52,205
Ikayuq’ngetullruut akiliryarauvkenani.

49
00:05:52,205 --> 00:05:59,835
Ilakelriit-llu tungelquqelriit quyurmeng eneni uitatullruut enemi ataucimi.

50
00:05:59,835 --> 00:06:03,385
Back at that time

51
00:06:03,925 --> 00:06:16,300
Ilakelriit, tungelquqelriit enemi ataucimi, enerpall’e’rmi marayami enemi muragnek aklulegmi tua-i uitaaqluteng.

52
00:06:16,300 --> 00:06:27,290
Ikegkuk pikani yuungnaqelriik, ukuk-ll’ irnialget, tua-i tuaten cetamauluteng enem iluani uitatullrulliniut.

53
00:06:27,290 --> 00:06:37,120
Wiinga-llu ellma angucuayaallruaqa tamana tuaten uitalallrat enepigni marayani tungayakelriit.

54
00:06:37,940 --> 00:06:42,420
Tungelququtellruut, kenkutellruut au͡gkut yuut.

55
00:06:43,705 --> 00:06:50,055
Waniwa-llu tua-i wiinga ciulianka Qinarmiunguyaaqut.

56
00:06:50,055 --> 00:06:55,890
Imum unuaq au͡g’um nangerrluni qalartellriim Qinarmium nunalgutkaanga

57
00:06:55,890 --> 00:07:02,860
Imum wani au͡g’um tan’gaurluum ciuqlikacaarmek ikirutestellemta.

58
00:07:02,860 --> 00:07:07,250
Ciulianka, angayuqaagka Qinarmiungullruuk.

59
00:07:07,250 --> 00:07:15,000
Tamaa-i tamaani ellangartellemni ataucimek Kass’angqellruut taukut nunat.

60
00:07:16,300 --> 00:07:26,910
Ellangartellruunga nunanek taukunek, kuigem au͡g’um akiqliqluteng nunauluteng.

61
00:07:26,910 --> 00:07:32,320
Taumek Kass’amek ataucimek Kass’angqellrulliniut taukut nunat.

62
00:07:33,070 --> 00:07:40,760
Tua-i arenqiatuq ikayuqengyaraq au͡gna maa-i mat’um nalliini tua-i-am atunrirtuq.

63
00:07:41,550 --> 00:07:50,380
Makut arrliurciigaliit. Piyugngang’e’rmeng ayagyuat makut wani ellmeggnek pisciigaliut.

64
00:07:50,380 --> 00:07:55,030
Akiinateng-llu, akirraunateng piqerciigaliluteng.

65
00:07:55,030 --> 00:08:00,180
Avani tamakut yuut kenka atullrulliniat.

66
00:08:03,820 --> 00:08:14,450
Neqsurciigalnguut-llu, yuurqerciigalnguut-llu Kass’artarmek caliyuilnguut

67
00:08:15,750 --> 00:08:21,830
Uksurpak nerumavkalallruit cikiutet yugnek.

68
00:08:21,835 --> 00:08:25,415
Wiinga-llu ellangellruunga tua-i.

69
00:08:25,910 --> 00:08:32,610
Mikcuaraulua ataka catairutellrani ellangartellruunga.

70
00:08:33,240 --> 00:08:37,670
Tamaa-i-llu tua-i kinguani

71
00:08:38,590 --> 00:08:44,410
Tuaken tua-i ellangeqarraararvillemnek

72
00:08:44,885 --> 00:08:56,460
Wavet Elumarvigmun anaanama uingan itrautellruitkut.

73
00:08:56,460 --> 00:09:07,270
Tamaa-i cali uani Elumarvigmi cali uitallruunga ellangvimnun, nutaan-llu tuaken ellaka nalluyagutenqigtevkenaku.

74
00:09:08,610 --> 00:09:16,410
Yuut aulukellruitkuk. Aanaka castauanani.

75
00:09:16,415 --> 00:09:22,435
Cikiutet quyanarqellruut caknerpak.

76
00:09:22,720 --> 00:09:31,650
Neqkat, aturarkat-llu, aturarkat-wa tua-i tamaa-i qaim mat’um patukai

77
00:09:31,650 --> 00:09:38,330
Yugnek cikiutet angqapiarallruut wangni umyuamni, umyuamnun.

78
00:09:38,335 --> 00:09:41,805
Quyanaqpiarluteng caknerpak.

79
00:09:42,170 --> 00:09:52,660
Atalegnek, ilalegnek, ilalilrianek ayuqniatullruunga, anelgut’lilrianek.

80
00:09:54,460 --> 00:10:05,050
Tamaa-i yuut ikayuq’ngellrata, aulukellrata, ikayuutellrata

81
00:10:05,100 --> 00:10:15,410
Waten wiinga tua-i maa-i mat’um nalliini qanerkangqercetaatnga yuut tamakut ciuqliit ikayuq’ngellret.

82
00:10:15,750 --> 00:10:19,170
Quyanaqpiarluteng caknerpak.

83
00:10:19,480 --> 00:10:26,810
Maa-i tang mat’um nalliini iciwa qanlalriaci yuut ayuquciat cimirniluku?

84
00:10:26,810 --> 00:10:30,540
Cimiutai nallunritaput.

85
00:10:30,540 --> 00:10:35,080
Tungelquqelriit, tungayakelriit tungayakutenrirtut.

86
00:10:35,085 --> 00:10:39,780
Ilaita-llu tungayateng, aanameng-llu ilait nalluaqluki.

87
00:10:39,780 --> 00:10:44,240
Atameng-llu tungayait nalluaqluki mat’um nalliini.

88
00:10:44,245 --> 00:10:50,795
Maa-i-w’ tua-i cimian tamana yuut kenkutellrat.

89
00:10:51,585 --> 00:11:00,800
Tua-llu aptaqama tamaani kinguani, "Qaillun taukut enem iluanelnguut yuullruat?"

90
00:11:00,800 --> 00:11:03,570
Taum aanama qanrutaqlua waten:

91
00:11:03,570 --> 00:11:06,920
Yuut-gguq taukut yuullruut

92
00:11:08,370 --> 00:11:19,260
Una piutengqerpek’nani, una-llu neqautminek qanyuunani, nangqatalrianek nangelrianek-llu qanyuunani.

93
00:11:19,260 --> 00:11:25,780
Ilakuyutqapiarluteng ilakuyutellriit ataucimek enerluteng.

94
00:11:26,985 --> 00:11:30,515
Kina-llu qunuyuunani.

95
00:11:30,995 --> 00:11:37,725
Tua-i-gguq tamakut tungelququtellriit ilateng ikayuapiatullruit cakneq.

96
00:11:37,725 --> 00:11:46,660
Camek-llu qunucuunaki. Kiingan-llu pik’nge’rmegteggu tua-i taumun, taumun aturcetaqluku akiinaku.

97
00:11:46,660 --> 00:11:53,060
Maa-i tang mat’um nalliini ca tamarmi carraquinrayagaq

98
00:11:53,515 --> 00:12:02,055
Akiyuutngurtellria ikayuutekaq, cikiutekaq.

99
00:12:02,700 --> 00:12:06,620
Cali alerquutengqerrluta wangkuta.

100
00:12:09,015 --> 00:12:16,325
Arnaungramta, arnarraungramta, camek-llu kipulluta pisciigalengramta

101
00:12:16,325 --> 00:12:19,880
Ikayuqengyugnganiluta yugnek.

102
00:12:19,880 --> 00:12:27,740
Umyuartequa tuani waten mat’umek niitellemni: "Wii-kiq ca aturluku ikayuqengniarcia?"

103
00:12:27,745 --> 00:12:30,945
Taum waten aanama pianga:

104
00:12:31,240 --> 00:12:39,530
"Camek qanruskuvgu nanikualria, assilriamek qanruskuvgu ikayurciqan."

105
00:12:39,530 --> 00:12:42,650
Tua-llu waten pianga cali:

106
00:12:42,655 --> 00:12:49,390
"Qainga allgulria, allganlilria mingqestailnguq

107
00:12:49,390 --> 00:12:57,010
"Natii imna allganruarii-llu nunguareskuvgu tauna ikayurarkaugan."

108
00:12:57,015 --> 00:13:07,585
Tamaa-i ikayuutekelput au͡gkunek avani tua-i yuullemteńi wangkuta akimek ikayuutekaunata.

109
00:13:07,585 --> 00:13:10,495
Ikayuutektullruaput tua-i

110
00:13:10,495 --> 00:13:18,265
Atulallruamku-llu wii man’a nunguarcilalqa makunek.

111
00:13:18,265 --> 00:13:23,655
Atam cali elitengqertuq kia imum ayagniquniu man’a.

112
00:13:23,915 --> 00:13:31,410
Maani-llu allgulriamek tangerquni, tua-i-ll’ umyuaqerrluku, "Waniwa-tuq una kitugglaku."

113
00:13:31,410 --> 00:13:36,690
Tuaten elitnarquq. Ca tamarmi elitengqertuq.

114
00:13:36,695 --> 00:13:41,250
Tamana tuaten atullemni elitellruaqa.

115
00:13:41,250 --> 00:13:48,290
Tua-i Kassaungraata-llu makuungraata tangrraqamki piyugyaaqnaunka.

116
00:13:48,295 --> 00:13:53,165
Nungucugyaaqluku-llu tauna allganeq umyuarteqaqlua.

117
00:13:53,165 --> 00:13:57,555
Tua-i-wa ca tamarmi elitengqerrami.

118
00:13:58,465 --> 00:14:03,015
Ikayuqengyaraq, yuum ikayuutekaa amllertuq.

119
00:14:15,115 --> 00:14:24,685
Amlleq ikayurtaagutlerkaq neqkatgun ava-i tua-i ilii taringekvut

120
00:14:25,225 --> 00:14:32,955
Avani ikuyrtaagutetullruamta wangkuta nallemteńi cikirtaagulluta.

121
00:14:32,955 --> 00:14:43,110
Neqkamek-llu up’nerkami enuqliterpalaameng ilait unangyuilnguut, neqsuyuilnguut, pisciigalnguut

122
00:14:43,110 --> 00:14:52,540
Tamaaggun tua-i kanaulaamteki maavet neq’ngellerkaanun.

123
00:14:52,860 --> 00:15:03,490
Tau͡gaam una waniw’ nugtarrvikluku piqataraput: atunem ikayurtaagutlerkaq.

124
00:15:04,890 --> 00:15:12,490
Atunem ikayurtaagutlerkaq pillgutekluni.

125
00:15:12,495 --> 00:15:22,885
Camek wangkuta ikayurtaagulluta, wall’ nunalegni cat ilaitni atutuarput tamana.

126
00:15:24,235 --> 00:15:31,645
Camek ilavut tua-i carpagmek iliini caliangqelartuq

127
00:15:31,645 --> 00:15:35,895
Wall’u enelingnaqluni-llu

128
00:15:36,425 --> 00:15:44,135
Wall’u muragnek tamaani enengqetuameng, tuskanek piyuitellruameng tamatum nalliini

129
00:15:44,135 --> 00:15:49,175
Makunek plywood-aat-llu cataitellruameng tamatum nalliini.

130
00:15:49,455 --> 00:15:58,065
Tau͡gaam muragnek enekarrluteng yuut maani Kusquqvagmi pitullruameng

131
00:15:58,315 --> 00:16:03,165
Tamakunek atussiyaanringameng.

132
00:16:03,165 --> 00:16:09,995
Cali nallemni atuqaqulang’e’rmegteki mudhouse-at au͡gkut apqait

133
00:16:09,995 --> 00:16:18,105
Tamatum nalliini atutullruamegteki up’nerkillerni-llu, kiillerni, uksuillerni-llu

134
00:16:18,105 --> 00:16:21,120
Tua-i tamakut atuumamallrukait.

135
00:16:21,120 --> 00:16:31,630
Tau͡gaam nunani waten ukut nunarraat camek caliaqata ikayungcarilartut caperqelaamegteki

136
00:16:31,630 --> 00:16:39,940
Muriit-llu makut uqiggetenrilameng, canek-llu cayugcuutnek piitellruamta tamatum nalliini

137
00:16:40,180 --> 00:16:45,300
Tau͡gaam tua-i unatetgun tegularluki pitullruameng.

138
00:16:46,410 --> 00:16:53,380
Cali tua-i qanruyutelaameng

139
00:16:53,410 --> 00:17:03,070
Elpengevkalaitkut, ilateng elpengevkarluki uumek ikayurnarqellriamek piaqameng.

140
00:17:03,715 --> 00:17:13,990
Tua-i-llu nutaan imkut yuut taukuni nunarrarni uitalriit kitakiilaraitkut

141
00:17:13,990 --> 00:17:23,130
Camek pirpanrilngurmek ikayuutarkaunrilengramta ullautesqelluta.

142
00:17:24,435 --> 00:17:31,330
Tua-i ellait taqneret ellaita calillgutekluteng piaqata

143
00:17:31,330 --> 00:17:36,940
Camek ellimeraqatkut wangkuta tua-i ca im’ pirpanrilnguq aqvaaqluku.

144
00:17:36,940 --> 00:17:44,100
Calissuun-llu ca-llu imna ellimerutekaqatgu aqvaaqluku tua-i wangkuta.

145
00:17:44,105 --> 00:17:52,620
Tua-i tallikelriacetun tamakut taqneret makut camek caliaqameng.

146
00:17:52,620 --> 00:18:04,680
Enemek-llu eneliqatarqameng tagutelaamegteki piavet tua-i caliaqvigkaan nuniinun maaken mermek tagulluku.

147
00:18:04,965 --> 00:18:12,985
Wall’u cali imumi-am

148
00:18:14,240 --> 00:18:20,280
Nunalget ukut mat’umek-am ikayungcaritullrulriit.

149
00:18:21,045 --> 00:18:29,180
Qasgimek-ll’ uumek caliqata’arqameng qasgim caliaqsaraa angengami

150
00:18:29,180 --> 00:18:33,430
Muragpall’e’rnek-llu piyaraullruami canirtarnek.

151
00:18:33,430 --> 00:18:39,560
Nunalget kelegluki invite-arluki pitullruit.

152
00:18:39,560 --> 00:18:49,200
Ellaita ukut yuut yugkarteng ikgellekluki piaqamegteki nunalget kelelarait, invite-arluki nunameggnun.

153
00:18:49,205 --> 00:18:57,505
Aperluku qasgimek caliqatarniluteng, ikayuusqelluteng.

154
00:18:57,900 --> 00:19:07,610
Tua-i-ll’ taukut nunalget invite-allrit nunanek tua-i tekilluteng tua-i, nutaan tua-i tekilluteng taum kelgumiimeng.

155
00:19:08,230 --> 00:19:13,210
Ak’a tua-i muriit tau͡gaam upingaluteng tua-i kana-i pikait.

156
00:19:14,765 --> 00:19:24,915
Nutaan tua-i qavcin nunat, malruin-llu kelellrit tua-i calillgutekluteng caliluteng ikayuqluteng.

157
00:19:25,195 --> 00:19:32,505
Tauna enerpall’er qasgiq caliaqluku ikayuqluteng.

158
00:19:32,965 --> 00:19:37,815
Marayamek-llu patulaamegteki tamaani qasgit

159
00:19:38,080 --> 00:19:48,750
Makunek tua-i canegnek-llu kanevyailkucirraarluki nutaan marayamek patulaamegteki

160
00:19:48,750 --> 00:19:53,930
Muriit tamakut canirtaarteng taqumariaqata.

161
00:19:54,295 --> 00:20:04,245
Tua-i-am tuaten nutaan tauna caliaqluku taqvianun.

162
00:20:04,465 --> 00:20:17,675
Tua-i tau͡gaam taqngan nutaan imkut invite-alteng nunanek ukut nunalget nutaan maa-i nallemteńi ap’laqput potluck-aarluteng.

163
00:20:17,905 --> 00:20:26,860
Tua-i tamatum nalliini nutaan tua-i nerevkarluki kassiyucuarluteng tauna imna taqngan qasgiq.

164
00:20:26,860 --> 00:20:35,780
Aren nutaan tua-i yurarluteng tuaten tamatumek tua-i nutaan akililriacetun piluki.

165
00:20:35,785 --> 00:20:38,160
Angniutekaatnek pivkarluki.

166
00:20:38,160 --> 00:20:44,060
Nerevkarirraarluteng-llu tamana taqngan tuaten nutaan

167
00:20:44,065 --> 00:20:48,275
Tamatumek nangnirluku nerevkaritmek.

168
00:20:48,275 --> 00:20:54,585
Tua-i potluck-aarluteng, nutaan angnirluteng tua-i, yurarluteng tuaten.

169
00:20:54,585 --> 00:21:00,225
Tua-i cooperation tua-i piluki, ikayuulluteng atunem.

170
00:21:00,440 --> 00:21:09,670
Tua-i tuacetun-llu yuum ataucim caliarkaa cali tua-i ikayurtaagulluteng atunem pitullruameng

171
00:21:09,670 --> 00:21:18,910
Tuaten tauna ca imna piqataqiit yuum ataucim pia tauna ikayurluku.

172
00:21:19,025 --> 00:21:28,575
Ellimaaluta tuaten wangkuta ikayuulluta tuaten ellaitni nayurluki pisqelluki.

173
00:21:28,795 --> 00:21:39,125
Tua-i cali camek ukut nunat cali-am yuk tauna atauciq pinrilnge’rmegteggu

174
00:21:39,805 --> 00:21:50,975
Ikayuutellerkarteng-am cali ca igvartaqamegteggu qaillun piyugluteng nunat ukut

175
00:21:50,975 --> 00:21:59,765
Qanlartut imumi kanani nunangqellemteńi unani

176
00:22:00,365 --> 00:22:03,735
Nunat-ll’ amllenrilameng

177
00:22:03,925 --> 00:22:14,145
Ukut Moravian mission-aat ayagniqarraallrata kinguani nutaan-am yuut ikayuqluteng.

178
00:22:14,190 --> 00:22:17,970
Ukut wani mission-aat tuskalingarrluteng.

179
00:22:18,275 --> 00:22:27,565
Nutaan-am tua-i mission-aanek waten ayagluta tumyariluta qamavet kipusvigpagmun-gguq taumun.

180
00:22:30,155 --> 00:22:34,605
Yuut imkut akingellerkameggnek pivkena[teng].

181
00:22:40,655 --> 00:22:46,410
Arnat makut mat’umek mikelngurmek kenkiyaramek

182
00:22:46,410 --> 00:22:55,040
Arcaqerluteng mikelnguuluki-llu aulukituameng waken tua-i yuurtellratnek ayagluki.

183
00:22:55,230 --> 00:23:07,580
Taumek ilii tua-i nallunritlermikun Lucy-m makunek mikelngurnek kenkiyaramek

184
00:23:07,580 --> 00:23:18,000
Nallunritellni aturluku elliin ellminek umyuarteqlermikun qanruciiqaakut.

185
00:23:19,245 --> 00:23:26,585
Makut tua-i nallunritlerpekun mikelnguut, mikelngurnek kenkiyaramek

186
00:23:26,710 --> 00:23:37,280
Tua-i arnanun makut yuurtellratnek ayagluki pitukait aulukaqamegteki yuurtellratnek ayagluki.

187
00:23:37,400 --> 00:23:44,550
Kenkut’seng mikelngurnun tua-i qanrutkeqerniaran nallunritetacirpegun.

188
00:23:53,750 --> 00:23:56,630
Mikelngurnek-wa tua-i imumi

189
00:23:56,635 --> 00:24:04,545
Au͡gkut aulukestemta aulukellruit ca tamalkuan qanrutekluku.

190
00:24:05,595 --> 00:24:13,530
Aipangllemteńek ayagluta qalaruquratullruitkut ca nalluvkarpek’naku.

191
00:24:13,530 --> 00:24:21,940
Tuaten-llu irniangekumta aulukillerkamteńek mikelngurnek qanrutetullruitkut.

192
00:24:21,940 --> 00:24:30,000
Au͡gkut tang aulukesteput waten ayuqellrunrilnguut watuam nalliicetun.

193
00:24:30,525 --> 00:24:37,100
Kass’anek tangyuitellruukut amllernek, canek-llu akimek tangyuunata.

194
00:24:37,100 --> 00:24:41,280
Akimek tangerrnaciarumallruunga wiinga ak’anun.

195
00:24:41,285 --> 00:24:51,435
Tua-i-wa enuqitellriarulua anglillruama tua-i tamakunek canek piyuitellrulrianga.

196
00:24:51,435 --> 00:24:58,610
Cali aanama aulukillra wangnek maa-i nalluyagucuitaqa.

197
00:24:58,610 --> 00:25:01,300
Umyuaqelaraqa cakneq.

198
00:25:02,250 --> 00:25:06,010
Waten aulukellruanga aanama:

199
00:25:06,745 --> 00:25:14,635
Neqkaq man’a, neqkaq-llu man’a, meq-llu man’a anglanitekevkallrunritaa.

200
00:25:14,635 --> 00:25:19,230
Tau͡gaam elliin cikiutni kiingan tua-i.

201
00:25:19,230 --> 00:25:23,110
Una wani atam tua-i iluka elisngauq waniwa.

202
00:25:23,115 --> 00:25:25,985
Ayuqucimnek qanrutqataramci.

203
00:25:25,985 --> 00:25:33,205
Qam’um iluma elisngaa avaken ayaglua neryaraqa.

204
00:25:33,450 --> 00:25:42,390
Nurrluku, una wani erenrem qukallra nurrluku imirngaunaku man’a call’ man’a erneq tekilluku waniw’.

205
00:25:42,395 --> 00:25:47,185
Atakutallerkaq-llu nurrluku cali imirngaunaku qamna.

206
00:25:47,185 --> 00:25:52,000
Tua-i elisngaluni cailkakun neramliyuunii.

207
00:25:52,000 --> 00:25:56,690
Waten tang imumi ayuqellrunrilnguut au͡gkut yuut ciuqliit.

208
00:25:56,690 --> 00:26:01,610
Cailkakun neramliurayuitut neryarat akulaitni.

209
00:26:01,615 --> 00:26:04,370
Neryarat ukuullruameng pingayun:

210
00:26:04,370 --> 00:26:07,430
Unuakumi yuurqerluteng.

211
00:26:08,115 --> 00:26:13,810
Tua-i-ll’ wani nutaan apiatani erenrem qukaani nerluteng neqpigmek.

212
00:26:13,810 --> 00:26:18,250
Tua-i nerluta tua-i cunaw’ aqsiluta tua-i tuani.

213
00:26:18,255 --> 00:26:24,910
Aqsitnguksaitelaryaaqut-llu cikiuteput aanamteńek. Cangimirrnaq’laryaaqellruut.

214
00:26:24,910 --> 00:26:28,690
Wani-llu atakumi tua-i atakutarluta.

215
00:26:28,695 --> 00:26:33,225
Tua-i-ll’ kinguani ca igenqigtevkenaku unuakurvianun.

216
00:26:33,225 --> 00:26:38,605
Unugmi-llu elisngaluni iluvut meqsuyuunata unugmi.

217
00:26:38,840 --> 00:26:44,290
Unuakumi tau͡gaam tua-i uitaqatamta carrarmek tua-i.

218
00:26:44,290 --> 00:26:51,760
Assaliarrluarmek-llu pikaitaqama wiinga taum aanama carraquinermek neqkuinermek cikiqatullruanga

219
00:26:51,760 --> 00:26:54,540
Pikartuyiqellrunrilamta.

220
00:26:54,545 --> 00:27:00,435
Tua-i-ll’ tauna cikiukarii ilayuunaku

221
00:27:00,435 --> 00:27:02,855
Ilangnaqsuunaku-llu.

222
00:27:02,920 --> 00:27:07,600
Waten tang yuum-wa tua-i man’a aturyugngakii.

223
00:27:07,605 --> 00:27:12,635
Maa-i makut kinguqlimta eliskunegteggu aturyugngaat.

224
00:27:12,945 --> 00:27:23,615
Uuggun kiingan wiinga ilumkun tamana tua-i maa-i ciumurutaqa man’a erneq engelkarrluku nerlalqa.

225
00:27:24,315 --> 00:27:28,230
Au͡gkut tau͡gken ilait, cat tua-i makut

226
00:27:28,230 --> 00:27:33,490
Tua-i wii allaurcaaquq auluklemni cat makut.

227
00:27:33,655 --> 00:27:40,265
Tau͡gaam waten-llu tarrilluta nangengqaluta-llu iqemkarcecuitellruitkut.

228
00:27:40,265 --> 00:27:43,440
Nerqercecuitellruitkut nangengqaluta.

229
00:27:43,440 --> 00:27:50,490
Waten-llu maa-i tangvalalrianga, ava-i-llam unuaq itrama uani tangvalrianga elpeceńek

230
00:27:50,490 --> 00:27:56,950
Kuuvvialrianek saskaq teguluku, tua-i-ll’ piyuangluteng.

231
00:27:56,955 --> 00:28:00,910
Kaaka elluarrluni tut’elartuq qamavet ilumun.

232
00:28:00,910 --> 00:28:03,780
Tua-i-w’ cimiutii maa-i man’a.

233
00:28:03,780 --> 00:28:07,830
Yuut au͡gkut ciuqliit alerqutiita cimiutekaa.

234
00:28:07,830 --> 00:28:11,450
Itlemni unuaq tangvagamci tua-i.

235
00:28:11,525 --> 00:28:16,735
Imiriqaarluki una yuk apelcirpek’nani pak’mumun

236
00:28:16,735 --> 00:28:23,250
Imiriqaarluni tua-i-ll’ ayagluni, yuurqerluni piyualuni, enenun-llu itraqluni.

237
00:28:23,250 --> 00:28:27,250
Tua-i tang maa-i man’a cimiutekaa.

238
00:28:27,255 --> 00:28:33,245
Qanlalriaci tua-i au͡gkut yuut ciuqliit yuullrat cimirniluku.

239
00:28:33,245 --> 00:28:35,945
Maa-i cimiutiin ilakaat man’a.

240
00:28:36,120 --> 00:28:41,360
Atam irniangamta-llu

241
00:28:42,595 --> 00:28:48,430
Qurrellranun teq’urranun uqlautevkayuitellruat.

242
00:28:48,430 --> 00:28:53,890
Terr’iliciqcaarluki irniaput aulukellrunritaput ciuqliit.

243
00:28:53,895 --> 00:29:01,935
Maa-i ukaqvani terr’ilitaryaurtellruut mikelnguut Kass’alingan.

244
00:29:02,030 --> 00:29:09,210
Wangkuta irniatullruukut pek’artellrat unugmi tamalkuan makyulluku.

245
00:29:09,215 --> 00:29:12,930
Qessaniutullruukut irnialriani.

246
00:29:12,930 --> 00:29:18,740
Mikelnguut-wa tua-i kenekngamteki. Kenekpiarluki auluktullruaput.

247
00:29:18,740 --> 00:29:23,430
Unitaayuunaki babysit-ayuunata-llu.

248
00:29:23,430 --> 00:29:30,980
Wiinga-ll’ waniwa irnillruyaaqua qula cetamanek cipluku.

249
00:29:30,980 --> 00:29:34,180
Au͡gkut qulen

250
00:29:34,185 --> 00:29:42,580
Ukut wani qulen enemni antellruanka ayayuunii hospital-aamun.

251
00:29:42,580 --> 00:29:46,410
Tua-i-llu ukut wani qulem cipneri cetaman

252
00:29:46,410 --> 00:29:51,960
Man’a temka qaillun ayuqngan nutaan

253
00:29:52,820 --> 00:29:58,670
Wavet ayaglua ukut cetaman ancartularyaaqellruanka.

254
00:29:58,670 --> 00:30:03,850
Tau͡gaam ukut wani irnivigmi anellrunritut pingayun.

255
00:30:03,855 --> 00:30:10,130
Una tau͡gaam nangneqlikacaaq kinguqlikacaaq irnivigmun anellruuq.

256
00:30:10,130 --> 00:30:21,360
Tua-i-wa ak’anun nangtequmayuunii, nepliriyuunii ak’anun

257
00:30:21,360 --> 00:30:27,080
Nangteqnamek imumek irniam anellranek pillruama.

258
00:30:27,085 --> 00:30:30,900
Tua-i nallunrilkemnek qanertua.

259
00:30:30,900 --> 00:30:35,010
Taum qingaqerraallemni aanama alerqulallruanga

260
00:30:37,750 --> 00:30:47,270
"Assirluten irnituyukuvet, assirluten-llu neplirituyukuvet ak’anun pivkenak

261
00:30:47,425 --> 00:30:53,395
"Unugmi-llu erenrani-llu umyuarteqellren tamalkuan anlaqina ellamun."

262
00:30:53,395 --> 00:31:00,645
Tang tamakut asgurakevkenaki wangkuta alerquukaraput atullrukput.

263
00:31:02,635 --> 00:31:04,690
Atutullrukput.

264
00:31:04,690 --> 00:31:11,440
Tua-i-llu mikelnguq yuurcan tua-i wangkuta aulukluku.

265
00:31:11,440 --> 00:31:15,520
Aulukeqtarluku ayuqucirturterluta aanamteńek.

266
00:31:15,525 --> 00:31:21,660
Unugmi serr’illra tamalkuan qurrucirluku mikcuayaaq anenenrrayaaq.

267
00:31:21,660 --> 00:31:28,180
Tuatnaurluku mecungcuunaku, aci kinerqurtelluku, uqlayuunaku.

268
00:31:28,645 --> 00:31:35,555
Tua-i-llu wiinga tamaani pingama sass’at elicamki makut sass’artangan

269
00:31:35,555 --> 00:31:41,010
Sass’akun analallrat qurr’lallrat-llu nallunrirluku.

270
00:31:41,010 --> 00:31:44,880
Tua-i aulukilallruunga nutaan.

271
00:31:44,880 --> 00:31:51,770
Atam imkut aulukestemta aanamta qanrutetullrukaitkut

272
00:31:51,770 --> 00:31:57,140
"Anglirikan qanpagatelaryaqunaku.

273
00:31:57,140 --> 00:32:01,160
"Inerqulaqiu erinan tapirpek’naku.

274
00:32:01,165 --> 00:32:05,100
"Tuaten pilaquvni niisngaciqaaten.

275
00:32:05,100 --> 00:32:14,340
"Tua-i tau͡gken erinan tapirluku, qastuluten-llu, qatgulluku-llu pilaquvni

276
00:32:14,345 --> 00:32:18,015
"Tuaten mikelnguq assirluni yuungaituq.

277
00:32:18,015 --> 00:32:22,195
"Pamaitarkauguq niicuitarkauluni-llu."

278
00:32:23,410 --> 00:32:30,120
Wiinga tang waten mat’umek nallunrilkemnek alerquukaramnek qanelrianga.

279
00:32:33,150 --> 00:32:42,500
Au͡gkut tua-i ava-i waten qanlalriit-wa tua-i qanelrianek niitelalrianga

280
00:32:42,500 --> 00:32:47,290
Yuullrat-gguq Yupiit cimirtuq maa-i.

281
00:32:47,290 --> 00:32:49,450
Ava-i cimiutait.

282
00:32:49,455 --> 00:32:56,430
Atam ca tamalkuan qanruyutengqellrulria wangkutni.

283
00:32:56,430 --> 00:32:59,170
Ayuqucirtuuterluni.

284
00:33:01,195 --> 00:33:06,830
Iliini narurtaqamteki

285
00:33:06,830 --> 00:33:13,810
Umyuarniurutetangqelartuq cali tamana qanruyun narurtellranek.

286
00:33:17,085 --> 00:33:23,915
Tamaa-i tua-i nallunrita’arqemnek mikelnguliuryaramek, kenkiyaramek mikelngurnek.

287
00:33:23,915 --> 00:33:30,565
Yuum kenkekuniu mikelnguq tua-i tuaten kenekluku aulukarkaullinia.

288
00:33:30,565 --> 00:33:35,075
Cali nalluvkarpek’naki picurlagnarqelriit.

289
00:33:35,075 --> 00:33:44,310
Kiaresngialutkai, itengqatkai nalluvkarpek’naki, itercivigmelutekai.

290
00:33:44,310 --> 00:33:50,770
Atam arcaqalriarulriit angayuqrulriani wangkuta irniaput

291
00:33:51,095 --> 00:33:56,470
Itercivigmun-llu ayautaqatki pitsaqevkenani ilamta

292
00:33:56,470 --> 00:34:05,910
Angayuqaagken elluarrlutek ilamegnek ilaliurciigalitek’laragkek tamakut

293
00:34:05,915 --> 00:34:12,005
Elkenka-wa tua-i anglicallruamegenki, aulukellruamegenki.

294
00:34:12,215 --> 00:34:16,210
Man’a tang tua-i cimiutii.

295
00:34:16,210 --> 00:34:25,340
Ava-i cimirniluki au͡gkut yuut, yullret au͡gkut piciryarallrat cimirniluki tua-i qanlalriaci.

296
00:34:25,340 --> 00:34:28,070
Tua-i nalluvkenaku-llu maa-i cimillra.

297
00:34:28,070 --> 00:34:36,220
Ava-i tua-i nallunrita’arqevceńek au͡g’umek ciuqlilirluku cimillret iliit.

298
00:34:36,220 --> 00:34:42,240
Tarrilluta wangkuta iluliurcecuitellruitkut.

299
00:34:42,245 --> 00:34:49,455
Meqsukapiarangramta-llu nerrlemta kinguani egmian mermek cikiliyuitellruitkut.

300
00:34:49,455 --> 00:34:55,685
Tua-i-llu tua-i kinerluku qanerput ugaani meqsuum.

301
00:34:55,685 --> 00:35:00,175
Qat’riluni-llu nuak tamana.

302
00:35:00,175 --> 00:35:06,445
Tuatnaaqan tau͡gaam tua-i mequinermek cikiqalallruitkut, tua-i-llu tauna meq’erluku.

303
00:35:06,445 --> 00:35:13,385
Cangimirterpangramta-llu ilavkenaku, ilavkayuunaku.

304
00:35:14,100 --> 00:35:17,560
Neryarat atanqurluki.

305
00:35:17,565 --> 00:35:24,320
Tua-i elisngaluku. Wii tua-i waniw’ tamana aulukutelqa aanamanek.

306
00:35:24,320 --> 00:35:29,130
Iluma kiimi tua-i maligtaa, elisngaa.

307
00:35:29,130 --> 00:35:35,280
Elilluku cailkakun neryarat avatiitni imiyuunani.

308
00:35:36,970 --> 00:35:45,840
Au͡gna ava-i qalarqurallren mumigcugyaaqaqa Kass’acetun [?] qalarcuilan.

309
00:35:45,840 --> 00:35:50,460
Ava-i-llu qanrutaqa, terr’ilitangqessuitellruut mikelnguut.

310
00:35:50,465 --> 00:35:53,275
Tamaavet elliluki auluksuitellruaput.

311
00:35:53,275 --> 00:35:59,975
Tua-i tau͡gaam murilkurluki tua-i qurrlerkait cailkamun pivkanritengnaqluki.

312
00:36:01,900 --> 00:36:03,660
She said that...

313
00:36:04,295 --> 00:36:08,350
Wiinga-gguq aanama piqarraallemni ikayullruanga.

314
00:36:08,350 --> 00:36:11,890
Tau͡gaam irnillma kinguani

315
00:36:11,895 --> 00:36:17,325
Irnilua ataucirqumek aanama ikayullruanga ciuqlikacaarmek.

316
00:36:19,135 --> 00:36:25,270
Tua-i-llu kinguani irniqataama tungiinek

317
00:36:25,270 --> 00:36:32,550
Ikani Mamterillermiupiallerni ingkuni misviim nunallrani

318
00:36:32,555 --> 00:36:36,550
Tungiinek ciuqliim irniama irnillruunga.

319
00:36:36,550 --> 00:36:39,930
Nallunritua anqatallrani.

320
00:36:40,545 --> 00:36:50,940
Nallunrilama-llu uptellruunga acikiurlua, tua-i irnikuma cururkamnek.

321
00:36:50,940 --> 00:36:56,180
Acikiurlua upqaarlua kiagmi piama July-ami

322
00:36:56,185 --> 00:37:03,335
July 6-aami aipirilua irnillemnek.

323
00:37:05,945 --> 00:37:12,815
Tua-i-llu piama upqaarlua nuussicuagnek pilua

324
00:37:12,815 --> 00:37:17,285
Tangvallruamku aanaka ciuqlirmek irnillemni aulukillra.

325
00:37:17,285 --> 00:37:23,345
Nuussicuagnek paivcilua yualukamek-llu qillrutartarkagnek.

326
00:37:23,850 --> 00:37:29,570
Tua-i-llu tauna mikelnguq anngan wangnek aulukluku.

327
00:37:31,105 --> 00:37:36,700
Qallacia, uskuraa, man'a ingna-w' iqua.

328
00:37:36,700 --> 00:37:44,460
Anngan uuggun qillerrluku, uuggun-llu qillerrluku, qukaagnegun-llu nuussicuarluku kepluku.

329
00:37:44,465 --> 00:37:47,295
Tua-i wangnek aulukurallruanka.

330
00:37:47,295 --> 00:37:55,430
Ukut tau͡gaam tua-i cetaman piani anellret qulem cipneri, ten-aam cipneri ukut wani

331
00:37:55,430 --> 00:38:00,270
Fourteen-aarqunek pillruama mat’umek qanemcitamci.

332
00:38:00,665 --> 00:38:04,935
[?] was the father ever involved in this?

333
00:38:05,545 --> 00:38:09,595
Did you understand? Let me intrepret back for those that didn’t understand.

334
00:38:10,845 --> 00:38:16,720
Ilait-wa piniatelaameng arnat tamaani

335
00:38:16,720 --> 00:38:21,210
Allamek arnamek nunameggni pitaitaqan

336
00:38:21,380 --> 00:38:26,010
Kiimeng, kiimenatek piaqamek ikayuqlutek

337
00:38:26,010 --> 00:38:33,050
Uum uingan tua-i tamakut qallaciit qillerrluki kepluki-llu.

338
00:38:34,895 --> 00:38:46,365
Arnaq canimelkeḿeggni pitangqerraqan taum aipaan kel’tua tauna aipani piniluku nayuusqelluku.

339
00:38:46,365 --> 00:38:55,625
Tua-i allam arnam tua-i ikayutuluku tauna wii nallunritlemni tua-i tamaani.

340
00:38:56,030 --> 00:39:02,570
Aipaan tau͡gken tua-i ikayurtekailami, ikayurtekaitaqamek

341
00:39:02,575 --> 00:39:08,785
Ellminek piyugnganritaqan aipaan ikayutuluku irniari.

342
00:39:09,195 --> 00:39:12,550
Au͡gna tua-i waten ayuquq.

343
00:39:12,550 --> 00:39:20,320
Tua-ll’ cali mikelnguut kenciyaraatnek

344
00:39:20,790 --> 00:39:25,940
Cali ilii waten ayuquq:

345
00:39:26,830 --> 00:39:35,850
Mikelnguq tua-i maktesciigataqami cali elitnaullerkaa nallunalartuq.

346
00:39:35,855 --> 00:39:42,030
Camek-llu qanrut’nge’rmi taringyuunani, taringyaurteksaunani.

347
00:39:42,030 --> 00:39:50,350
Nutaan-llu tua-i makcan, temni pinirian makcan, aqumgayaurcan

348
00:39:51,455 --> 00:39:59,565
Nutaan aarnarqellriit elliinun cali waten estuulumi ner’aqameng uuqnarqellriit

349
00:40:00,225 --> 00:40:06,695
Tua-i tauna uuqitlerkaa nalluagua taum mikelnguum

350
00:40:06,695 --> 00:40:13,105
Elliinun mikelngurmun agtuq’ertelluku tauna uuqnarqelria.

351
00:40:13,105 --> 00:40:21,880
Tua-i-llu kinguani pirraarluku naspaaluku taumek imumun agturcetaaruarluku.

352
00:40:21,880 --> 00:40:28,770
Ak’a tua-i eligarrluku. Imum mikelnguum uuqnarqucia nallunriqerrluku.

353
00:40:28,920 --> 00:40:38,430
Tua-i-gguq uuqitlerkaa man’a nallumini qaillun pikan uuqnarqellria taum nallunrirluku.

354
00:40:39,130 --> 00:40:48,000
Waten elpengcuaralriatun ayuqelaameng aqumgayaurtaqameng

355
00:40:48,000 --> 00:40:52,080
Neryaurtaqameng-llu nerqelluki piaqameng

356
00:40:52,255 --> 00:40:57,795
Tua-i tamakunek elicungcaaralaraa tauna irniani.

357
00:40:58,590 --> 00:41:02,960
Cali-llu tua-i camek pian

358
00:41:03,730 --> 00:41:10,260
Cali mat’um teguyullranek inerqurluku cali.

359
00:41:10,370 --> 00:41:15,850
Tua-i tegularcetevkenaku, elliinun teguyugcetevkenaku.

360
00:41:16,015 --> 00:41:23,775
Tamaa-i-am-gguq teguyugtelluku mikelnguq anglica’arqami tua-i

361
00:41:23,820 --> 00:41:27,730
Teguqailitavkarluku tua-i makunek

362
00:41:27,730 --> 00:41:37,070
Tua-i anglicuariimi, angliami pinariami

363
00:41:37,225 --> 00:41:45,620
Cali tamakunek teguyullerminek imkunek caperqenrirluki.

364
00:41:45,620 --> 00:41:50,090
Tua-i yuum-llu pia teguyukuniu teguyugngaluku.

365
00:41:50,090 --> 00:41:58,470
Ak’a tua-i tamaani pivkenani inerquumavkenani teguyugtaciatun piyugtaciatun pivkarluku.

366
00:41:58,625 --> 00:42:08,060
Tua-i tau͡gaam tuani piqarraami inerquulluki tamakut pikuniki

367
00:42:08,060 --> 00:42:12,690
Tua-i-am tuaten cali elitkanirluni.

368
00:42:13,120 --> 00:42:18,810
Cali tua-i taringecuaryaurcan nutaan, taringyaurcan mikelnguq

369
00:42:18,810 --> 00:42:24,460
Qanllemteńek wangkuta taringyaurcan anglikanian

370
00:42:24,855 --> 00:42:30,745
Qanruyutengqertukut wangkuta anglicartemteńek waten:

371
00:42:30,745 --> 00:42:33,645
Waten-gguq irniangekumta

372
00:42:34,040 --> 00:42:41,730
Mikelnguq-gguq unuakumi tupakarraaraqami ellangqelartuq.

373
00:42:42,230 --> 00:42:50,060
Tua-i akusrartevkenani makluni aaravkenani, engelallagavkenani, tau͡gaam nepaunani.

374
00:42:50,060 --> 00:42:52,480
Ellangqerrluni-gguq tua-i.

375
00:42:52,525 --> 00:43:04,035
Tua-i-gguq tuani nutaan ellangqellrani nutaan qanruyutmek qanrutecuaqaqluku piluku.

376
00:43:04,035 --> 00:43:13,105
Tua-i-gguq ellangqellermini tuani tauna qanruyutni murilkekuniu

377
00:43:14,285 --> 00:43:19,445
Imkunek-am qanlalriakut iliini, "Tang, ellangartelliniuq."

378
00:43:19,447 --> 00:43:26,127
Waten uitanqegcinga’arrluteng piaqata mikelnguut, "Ellanga’rtuq," atauciq tangvanga’arrluku.

379
00:43:26,136 --> 00:43:29,766
Tua-i-gguq unuakumi tuaten ayuquq.

380
00:43:29,777 --> 00:43:35,247
Tauna mikelnguq qanruskuni ellangqellriacetun.

381
00:43:35,258 --> 00:43:40,188
Imna-llu-gguq nalluyagutevkenaku, umyuaqenruluku.

382
00:43:40,192 --> 00:43:45,002
Tua-i tau͡gaam uitaqerluni atatakuani qanruyutmi kinguani.

383
00:43:45,012 --> 00:43:50,962
Tua-i wangkuta-ll’ tupa’agqamta pek’ngartelartukut tua-i cegvarrluta-llu.

384
00:43:50,972 --> 00:43:55,282
Tua-i-ll’ tauna imna mikelnguq uitanqegcirraarluni

385
00:43:55,340 --> 00:44:03,500
Nutaan tua-i pek’ngarrluni cali im’ ellani tayim’ nalluyaguarrngatellriacetun piluku.

386
00:44:03,907 --> 00:44:07,937
Tua-i-llu anglikanian cali piluku

387
00:44:08,204 --> 00:44:12,124
"Ilan, ilaten kenkurluku ata pikiki."

388
00:44:12,137 --> 00:44:14,707
Tua-i waten qanrulluki mat’umek.

389
00:44:14,712 --> 00:44:21,922
Tua-i kenekngamiu ilain-llu, ilainun-llu kenkisqelluku qanrulluku.

390
00:44:21,930 --> 00:44:26,910
"Ilan, ilaten ata kenkurluki unuamek pikina."

391
00:44:27,289 --> 00:44:35,969
Tua-i-gguq taum aaniin wall’u atiin kenekngamiu tuaten cali elluarrluku ayaasqumaluku tamakunun

392
00:44:35,973 --> 00:44:42,823
Tuaten alerquuka’rnek call’ arcaqanruan kenkurluku ilai pisqelluki.

393
00:44:42,834 --> 00:44:51,172
Tua-llu-gguq cali arnam iliini nakmiin irniaqenrilnge’rmiu tauna yuk

394
00:44:51,184 --> 00:44:59,474
Mikelnguq yuum allam yua cali tangerquniu irniamitun imutun pitarrluku

395
00:44:59,487 --> 00:45:08,407
Cali qanruyutmek cali qanrulluku kenekluku irniamitun pitarrluku.

396
00:45:11,487 --> 00:45:16,217
Kangia tauna wii kangingumanritanka tau͡gatnatullrat.

397
00:45:16,227 --> 00:45:22,047
Tauna wangkutni Kiatiirmiuni maani tuatnatuukut-llu.

398
00:45:22,209 --> 00:45:29,889
Makunek alingnarqellrianek pitaqamta qavani, taqukanek-llu, tan’gerlinek-llu

399
00:45:29,979 --> 00:45:34,529
Tamakunek pitqerraaraqamta

400
00:45:35,065 --> 00:45:38,244
Imna auganek

401
00:45:40,221 --> 00:45:49,801
Pitamta taum alingnarqellriim qanra aitarrluku nuaganek kautetuukut tegulluta.

402
00:45:49,815 --> 00:45:55,245
Nutaan-ll’ unatemteńun pirraarluku kegginamteńun minguulluku.

403
00:45:55,249 --> 00:45:59,439
Tua-i-gguq tamatum pitarkam tangerqunikut

404
00:45:59,444 --> 00:46:05,784
Tamaaggun ellaitnguluta yuuluta ellmegcecicetun tangerqunegtekut

405
00:46:07,399 --> 00:46:14,449
Ullagluta tua-i piarkauvkenata waten pitangyuutekluta.

406
00:46:14,451 --> 00:46:21,791
Tamatumek takaryuuterluteng ellaita nuameggnek minguutellemteńun kegginamteńun.

407
00:46:21,805 --> 00:46:24,375
Au͡g’utun ayuquq. (Ii-i.)

408
00:46:24,382 --> 00:46:30,432
Tua-i tuacetun pilarait alikluku tua-i piarkauvkenaku.

409
00:46:30,623 --> 00:46:38,323
Okay, we asked the original question about the ritual of getting the first seal.

410
00:46:39,991 --> 00:46:47,281
Akaurtuq pinanriuciat makuneng agayulirteńeng makuneng pingata.

411
00:46:47,296 --> 00:46:51,006
Maa-i akaurtuq pinanrillrat.

412
00:46:51,014 --> 00:47:01,334
Wanigga kangia kangirqelluku kangia tauna ayagnengellran tau͡gatnayaurtellrata kenglii wanigg’ nalqigutekqataraqa, qanrutkeqataraqa.

413
00:47:01,452 --> 00:47:06,212
Ak’a-gguq au͡gani piyuitellruyaaqut, tau͡gatnayuitellruyaaqut.

414
00:47:06,600 --> 00:47:15,252
Tau͡gaam taum mikelnguum atiin taum nakacugnun ayaucetellran

415
00:47:15,263 --> 00:47:19,283
Ayautellrata taum ayaucitellrata

416
00:47:19,295 --> 00:47:27,785
Al’rrakurrluni uitaluni tamaani unguvalriit tamakut seal-at makliit ilagarluki uitallermini tau͡gani.

417
00:47:28,174 --> 00:47:34,224
Tekicami utercami al’rrakuan tau͡gaam keyianun tauna ayallni nallairngan

418
00:47:34,471 --> 00:47:38,821
Tamatumeng tau͡gatnayaurcitellrullinii taum mikelnguum.

419
00:47:40,197 --> 00:47:45,937
Tau͡gaten mermeng piyaurcitellrullinii tamakut seal-at.

420
00:47:47,947 --> 00:47:52,927
Taum tau͡ga tauna kengelkelluku piyaurtellrulliniit.

421
00:47:52,931 --> 00:48:01,301
Taum mikelnguullermini ayallrem tamakunun unguvalriit nuniitnun ayagviatnun amavet kengllilluni.

422
00:48:01,310 --> 00:48:05,630
Uterrluni-llu keyianeng al’rrakunun, al’rrakuq naangan.

423
00:48:05,646 --> 00:48:11,356
Ayallni tauna nallairngan tau͡gaam tekitellrulliniuq tauna.

424
00:48:11,430 --> 00:48:14,390
Taum tau͡ga piyaurcitellrullinii.

425
00:48:14,480 --> 00:48:23,910
Tamakut seal-at pitaqaqamegki nakacuit egcuunaki qerrutullruit.

426
00:48:24,160 --> 00:48:30,400
Unkut seal-at tamalkuita nakacuit qerrurluki, kiagpak-llu qemangqaluki.

427
00:48:30,411 --> 00:48:36,541
Uksuaran-llu nutaan qagerqelluki, cikum aciakun qerrluki tayim’ atertelluki.

428
00:48:36,551 --> 00:48:42,161
Tua-i tuatnatullruit tamakut seal-at pitaqaqamegteki.

429
00:48:42,172 --> 00:48:49,762
Tua-i anernera tauna tuantelalliuq nakacuani. Tuancukluku pilarngatait.

430
00:48:49,776 --> 00:48:55,356
Ataam-gguq tua-i taituut allamiani. Tuaten qantuluteng pitullruut tamakut.

431
00:48:55,368 --> 00:49:04,118
Taukut tua-i pitaqetukai-gguq tua-i tauna nakacuk ataam pitaqestektuminun utertetuluni pitaqetuluku.

432
00:49:04,976 --> 00:49:11,176
Tamatumek-am tuaten pinguartelluku pitullrulliniut.

433
00:49:11,252 --> 00:49:18,882
Ataam taisqumaluki nakacuit-llu ayagtelluki Nakaciuraqameng.

434
00:49:18,889 --> 00:49:21,819
Ilii qanrutekluku, tauna-gguq tua-i...

435
00:49:21,832 --> 00:49:24,992
Wanikuaqu. Una mumigetrraarnauqa.

436
00:49:27,486 --> 00:49:28,946
Kurt Bell...

437
00:49:28,955 --> 00:49:33,485
Angalkum taukuk nulirqelriik yuak

438
00:49:33,496 --> 00:49:40,566
Tua-i unguvayuunatek taukuk nulirqelriik yuk’ek ciungani, tuquurluteng.

439
00:49:40,569 --> 00:49:49,769
Tua-i-llam tauna tua-i iliit irnian nutaan taum angalkum tuaten piyugluku taukuk yuak.

440
00:49:49,787 --> 00:49:54,407
Nakacugnun ilaulluku ayagcecugluku.

441
00:49:54,412 --> 00:50:01,422
Tua-i taum angalkum tuaten pivkarluku tamakunun ungavalriat nuniitnun.

442
00:50:01,433 --> 00:50:06,633
Enenguluku tau͡gaam tauna unguvalriit nuniit tangerrluku elliin.

443
00:50:06,639 --> 00:50:13,589
Tua-i-w’ tekicami makut seal-at nuniitnun uksurpak

444
00:50:13,606 --> 00:50:18,596
Ilaita-gguq-am tua-i nakukaqluku tauna.

445
00:50:19,510 --> 00:50:26,430
Tauna ayagcetaulria nakacugteggun, tamakut seal-at issurit-llu.

446
00:50:26,439 --> 00:50:29,249
Tua-i ayuqevkenateng tuani.

447
00:50:29,262 --> 00:50:33,532
Ilaita-gguq-am tau͡gken kenkurluku piaqluku tua-i tauna.

448
00:50:33,545 --> 00:50:38,325
Tua-i-gguq tamaani nutaan utertellmi kinguani pissuryaurcami

449
00:50:38,330 --> 00:50:45,650
Elitaq’larai tamakut issurit wall’u nayiit.

450
00:50:45,662 --> 00:50:49,462
Tua-i elitaqluki yugcetun wangkucicetun.

451
00:50:49,477 --> 00:50:58,697
Tua-i-gguq tamakut pissungellermini tamaani elitaq’laamiki pitpalarai cakneq tukniaqluki tua-i.

452
00:50:58,699 --> 00:51:05,419
Pitgarluki-w’ tua-i, narulkarluki-ll’, wall’ cakneq tua-i elitaq’laamiki.

453
00:51:05,436 --> 00:51:07,906
Tua-i tuaten tamana ayuquq.

454
00:51:07,908 --> 00:51:13,438
He expanded on that one about the boy going out to the seals.

455
00:51:14,619 --> 00:51:22,145
There was a man and a wife whose children did not make it, kept dying, kept dying.

456
00:51:22,152 --> 00:51:32,892
And so, this one child, the shaman asked the man and wife to send that child with bladders out to the sea.

457
00:51:32,901 --> 00:51:37,211
And so, that’s what he did.

458
00:51:39,023 --> 00:51:43,273
And then, that boy lived...

459
00:51:43,443 --> 00:51:48,603
Tauna tau͡ga tau͡gatnaluni ayallrulliniuq tamakut nuniitnun tau͡gatnayarturluni

460
00:51:48,613 --> 00:51:50,323
Okay, he...

461
00:51:50,335 --> 00:51:52,925
...larai caknerpak pivkenaki.

462
00:51:53,475 --> 00:51:59,405
Tau͡gaam tamakut nakukesteńi tua-i-am tuaten pituluki.

463
00:51:59,411 --> 00:52:00,281
Tarringaqa.

464
00:52:00,839 --> 00:52:11,739
What he’s saying is that those people that were, or, those seals that he recognized that were good to him

465
00:52:11,750 --> 00:52:15,170
He made sure that he made a good, clean kill.

466
00:52:15,182 --> 00:52:19,172
You know, he really made sure that he did that.

467
00:52:19,267 --> 00:52:24,387
It seems like this was a really important ceremony to go through.

468
00:52:24,869 --> 00:52:30,890
Ciin-gguq Kass’at tekiqercilluki tau͡gaten pinanrillruat?

469
00:52:34,801 --> 00:52:38,981
Agayulirtetangan pinanrirluki tuaten.

470
00:52:39,124 --> 00:52:42,644
Agayulirteńeng makuneng tau͡ga pingan

471
00:52:42,654 --> 00:52:52,334
Tamana tamaa-i qulirat makuneng agayulirteńeng pitangengan tamana tau͡gatnayaraq pegtelqaat aturnanrirluku.

472
00:52:52,341 --> 00:52:54,071
Ii-i, waten-qaa?

473
00:52:54,154 --> 00:53:00,194
Ukuk naliagneng: kayngukluku, wall’u-qaa taqesqelqaaci?

474
00:53:00,957 --> 00:53:07,127
Taqesqenrilengraiciteng tau͡ga tamana tamaa-i aturnanrillruat.

475
00:53:07,555 --> 00:53:15,055
Camun tamana aturyararteng tamakunun seal-anun atutukseng tamana aturnanrillruat.

476
00:53:15,190 --> 00:53:18,860
Okay, I’ll do one, and I hear something different over there.

477
00:53:18,868 --> 00:53:25,198
But Kurt Bell says that after the missionaries came, they stopped on their own.

478
00:53:27,185 --> 00:53:29,675
Qanqeryugngaunga-qaa?

479
00:53:29,686 --> 00:53:31,336
(Ii-i.) Ii-i.

480
00:53:31,339 --> 00:53:41,779
Au͡g’umun wani kegginaanun taqukat, black bear-at wall’u brown bear

481
00:53:41,791 --> 00:53:47,571
Pitqerraalria wani maaken qanranek kegginaa pitullinikii.

482
00:53:49,296 --> 00:53:51,886
Wiinga tan’gaurluulua...

483
00:53:51,894 --> 00:53:54,864
(Kituuyit?) Edward Weiss.

484
00:53:56,885 --> 00:54:02,636
Waten pillruatnga, au͡g’um ap’ama:

485
00:54:04,062 --> 00:54:15,292
Tan’gerliq tuqulluku nutgaarluku, tua-i-ll’ tuaten qamaken nuaganek kegginaqa mingugtelluku unatenka-llu.

486
00:54:15,301 --> 00:54:18,791
Tua-i-ll’ waten qanrullua:

487
00:54:19,306 --> 00:54:24,156
Anglikuma-gguq pissuryaureskuma

488
00:54:25,574 --> 00:54:36,464
Pitsaqevkenii-gguq tan’gerlim wall’u tamakut brown bear-am akngirrluni tegukunia

489
00:54:36,473 --> 00:54:41,293
Kegginaqa-gguq tangerciqaa nuaminek pimaluni.

490
00:54:41,302 --> 00:54:45,292
Taum-gguq aneryaarvikngaitaanga.

491
00:54:45,303 --> 00:54:55,663
Aneryaallrit nuagit black bear-at tukniqapiartut nuagit yugmun.

492
00:54:55,668 --> 00:55:00,508
Taumek waten aneryaarvikluki tuqutelallinikait kegginait puvvluki.

493
00:55:00,513 --> 00:55:02,823
Tuaten-gguq pingaitaanga.

494
00:55:02,831 --> 00:55:06,101
Tua-i-llu kinguani

495
00:55:06,927 --> 00:55:12,117
Qaillun tayim’ allrakunglua, 25-aarlua

496
00:55:12,636 --> 00:55:16,486
Nutecurlagluku tan’gerlim tegullruyaaqaanga.

497
00:55:16,495 --> 00:55:23,285
Nutka teguluku waten, tau͡gaam kegginamnun aneryaallrunrituq.

498
00:55:23,294 --> 00:55:26,894
Tau͡gaam waten ulurlua aneryaaraqluni.

499
00:55:26,906 --> 00:55:31,186
Tamaa-i tamana alerquutekellrullinia.

500
00:55:31,196 --> 00:55:36,186
Maa-i-llu cali qavani-w’ nunamteńi cali.

501
00:55:36,738 --> 00:55:42,575
Okay, that’s Edward Weiss from Kuskokwim.

502
00:55:42,586 --> 00:55:44,366
He said when his grandfather...

503
00:55:46,935 --> 00:55:57,382
Elliin tangrruallrani elpeci older men

504
00:55:57,879 --> 00:56:04,629
Umyuarteqtullrulliniici respect-arluki, qigcikluki pitarkat.

505
00:56:04,638 --> 00:56:09,138
Maa-i-rpak-gguq-qaa umyuarteqlerpecini

506
00:56:09,141 --> 00:56:17,611
Makut kinguliaci tau͡gaten, tau͡gaten-gguq-qaa ayuqluteng piut elpecicetun?

507
00:56:17,626 --> 00:56:20,126
Wall’u-gguq-qaa pinritut?

508
00:56:20,136 --> 00:56:27,496
Pinrilkata-gguq-qaa waten umyugartequci: pitarkat nangnayukluki?

509
00:56:30,903 --> 00:56:37,523
Wanigga wii akiqacuaqaqataraqa apyutii.

510
00:56:37,990 --> 00:56:47,751
Makut seal-at makut un’um imarpiim pitarkai nangllerkaitnek umyugartuyuitua.

511
00:56:48,793 --> 00:56:57,873
Makuneng tau͡gaam tengmiat makut piyagait, kayanguit

512
00:56:58,011 --> 00:57:09,511
Makut yug’enka wii irnianka inerqutuanka waten irniarita tukellrita nalliini:

513
00:57:10,575 --> 00:57:14,680
Angu nutegyaasqevkenaku.

514
00:57:15,068 --> 00:57:20,133
Tamakut-llu piyagauluki pisqevkenaki, mikelnguuluki.

515
00:57:20,710 --> 00:57:32,420
Tau͡ga piyaaqengraan, kayimyaaqengraan tamakut aanait waten carraugaqata irniarit inerqutuanka tau͡ga wii pisqevkenaki.

516
00:57:32,433 --> 00:57:42,023
Tamakut mikelnguut wii-llu irnianka tamakut tau͡gaten ayuqsugnarqut piyagartun.

517
00:57:42,103 --> 00:57:45,753
Tamakut pitekluki inerqutuanka.

518
00:57:45,768 --> 00:57:52,538
Irniaqenrilengramki tamakut kayanguit tengmiat piyagait tukraqata.

519
00:57:53,246 --> 00:58:01,376
Angturriqvaaraqata-llu kia yuum malingcarluku ayauskaku, ayauteqatallinikaku inerqurciqaqa

520
00:58:01,379 --> 00:58:09,089
Angu aanii, aanak ukuk qaqillukek angu pisqevkenaku, tuqutesqevkenakek.

521
00:58:09,094 --> 00:58:14,194
Aanak taukuk aulukestairuciiqniluki taukut irniari.

522
00:58:14,321 --> 00:58:17,701
Tapirviitniluki makut naruyat.

523
00:58:19,560 --> 00:58:27,880
Naklegnaqniluki tamakut mikelnguuniluki aanaituraluki tamaa-i aulukeskaraunaki pillerkait.

524
00:58:28,337 --> 00:58:31,177
Taumeng tau͡ga inerqutuanka.

525
00:58:34,077 --> 00:58:38,977
Well, he says that for him

526
00:58:38,984 --> 00:58:45,404
He doesn’t think that there’s not much danger to the seals right now.

527
00:58:45,412 --> 00:58:50,762
But he tells his children about the birds.

528
00:58:50,772 --> 00:58:57,972
That when birds have, you know, when the eggs are hatching

529
00:58:57,983 --> 00:59:03,423
And the mother, father birds have to take care of them...

530
00:59:04,539 --> 00:59:07,919
Tua-llu cakaninrituq.

531
00:59:07,935 --> 00:59:18,325
Wangkuta pissulallruukut, tua-i-llu aanamta pitarput kencikluku, quyakluku cakneq.

532
00:59:18,329 --> 00:59:25,849
Tua-llu maa-i wangkuta aataurtellriani, taum-llu tua-i aanaulriim nallunritai qetunrangqerrami

533
00:59:25,852 --> 00:59:30,892
Qetunrani qangqiirtaqan cakneq quyakluku ciuniularaa.

534
00:59:30,901 --> 00:59:33,891
Tua-i ikgelkevkenaku.

535
00:59:33,901 --> 00:59:39,301
Pitai tamalkuita quyakluki kencikluki-llu.

536
00:59:39,311 --> 00:59:47,461
Sagcetevkenaki, tutmallermun-llu pisqevkenaki avaken inerquutekngamteki tua-i.

537
00:59:48,351 --> 00:59:51,071
He’s... ernerpak maa-i-rpak...

538
00:59:51,081 --> 00:59:55,171
Ermigciquq. Wiinga tamana nalluaqa.

539
00:59:55,180 --> 01:00:03,340
Wangkuta tang aanaulriani ayagyuaqlirnerpeceńi qanrutestailngukut.

540
01:00:03,466 --> 01:00:14,166
Atawauyartuq-qaa makut maani qanerceskuvciki KYUK News

541
01:00:14,172 --> 01:00:20,342
Or, time-amek cikiqerluki ayuqucirturluta wangkuta?

542
01:00:20,350 --> 01:00:24,480
Yuungnaqellriit amllertut irniaput. Nalluukut.

543
01:00:24,497 --> 01:00:27,647
Wiinga-llu irnianka nalluvkaranka.

544
01:00:27,657 --> 01:00:32,147
Tua-i-wa niicuilama akaurcan aanairuyuciqa.

545
01:00:32,155 --> 01:00:36,735
Ak’allaraat makut wiinga qalartellrit assikanka.

546
01:00:36,744 --> 01:00:42,134
Piciugut. Maa-i cali piuyaaqut tau͡gaam tamartut.

547
01:00:42,148 --> 01:00:46,888
Kass’at elitnaurutet pugelriit iptait.

548
01:00:47,046 --> 01:00:51,566
Atawauyartuq time-amek Kass’amta cikikaqakut.

549
01:00:51,578 --> 01:01:02,568
KYUK radio wall’u news-atgun ciulirneq qanqaquni elitnaurluki irniaput ikayurciqaakut.

550
01:01:04,132 --> 01:01:09,882
Time-amek cikiqerceskatki quyanaqsartuq.

551
01:01:09,893 --> 01:01:12,683
Amllertuq elitarkaq.

552
01:01:13,469 --> 01:01:16,069
Quyana, Eliza.

553
01:01:16,483 --> 01:01:23,943
Alerqutuitkut-am pissuqata’arqamta tan’gerlinek...

554
01:01:28,579 --> 01:01:34,159
...muragmek ayarurkamteńek pisqelluta.

555
01:01:35,483 --> 01:01:38,363
Tauna-gguq ayaruq

556
01:01:38,370 --> 01:01:46,192
Nauw’ ayaruq uksuarmi-ll’ atuulria tua-i mamkilngurmun cikumun wall’ aarnarqellrianun.

557
01:01:46,208 --> 01:01:52,458
Tauna-am avani qau͡gkumiuni alerquutnguuq

558
01:01:52,466 --> 01:02:00,576
Ingrinun tan’gerlimek pissuqataqumta wall’u ayagakumta ayaruq tauna tegumiaquraasqelluku.

559
01:02:01,895 --> 01:02:09,881
Tua-i-llam ayagpakarluta tan’gerlim curukarciqliniakut.

560
01:02:11,439 --> 01:02:19,609
Tua-i-gguq makut tan’gerlit yugtun ayuqut. Unatemcetun waten tegutuut.

561
01:02:20,307 --> 01:02:28,667
Egmian-gguq wani nutegput teguvailgaku ayarumek cikiqilaput, cikiqilarput.

562
01:02:28,673 --> 01:02:31,953
Tua-i-gguq taum anirturciqaakut.

563
01:02:31,964 --> 01:02:37,134
Nutaan cikirluku, teguqerarkauluku taum, wangkuta-ll’ nutgarkauluku.

564
01:02:45,130 --> 01:02:49,920
Angalkungqellruukut. Angalkungqelallrulliniukut.

565
01:02:51,450 --> 01:02:56,850
Tamakut tamaani piciruitnek wangkuta ap'laraput.

566
01:02:57,285 --> 01:03:02,525
Piciruitnguluteng. Tua-i angalkurtauluteng.

567
01:03:02,703 --> 01:03:07,753
Wait, wait, tarringenritaqa tauna. "Piciruiq?"

568
01:03:07,934 --> 01:03:11,794
Iciw’ tua-i piciuvkenani-w’, angalkurtauluni tau͡gaam.

569
01:03:11,800 --> 01:03:15,240
Angalkuq tuunrangayagtauluni wangkuta apqemteńek.

570
01:03:15,249 --> 01:03:17,449
Tamakut tamaa-i

571
01:03:18,238 --> 01:03:26,288
Ukvengamta mat’umun Agayutmun tamakut tamaa-i amllellriit iinrut-llu pegingaut tayima.

572
01:03:26,290 --> 01:03:27,950
Pegingariut.

573
01:03:28,903 --> 01:03:36,583
Tua-i-llu maa-i nunamteńi unani ceńarmiuni

574
01:03:38,284 --> 01:03:45,524
Man’a maklagcaraq pegcuitarput.

575
01:03:45,531 --> 01:03:59,032
Maa-i ayagyuarunrilengraan-llu allrakuaqan up’nerkami pitqerraarqan maklagmek

576
01:03:59,042 --> 01:04:02,262
Cali allragni pitellruluni

577
01:04:02,272 --> 01:04:07,172
Ciuqlirmek angun pitqerraartura’arqan qamigatuli

578
01:04:08,565 --> 01:04:12,032
Maa-i apqemteńek uqiqurrlainartuq.


